<?xml version="1.0" encoding="utf-8"?>
<resources>
    <string name="tomba_antenore_title">Tomba di Antenore</string>
    <string name="tomba_antenore_text">
    Antenore è il mitico fondatore di Padova secondo la tradizione greco-romana. Nell’Iliade
        Antenore è un nobile saggio troiano che dapprima cerca di evitare lo scontro con i Greci,
favorendo le trattative con Menelao e Ulisse, e successivamente sollecita la restituzione di
Elena al suo sposo greco per porre fine alla guerra. Testi posteriori raccontano del suo
viaggio nel Mediterraneo dopo la distruzione di Troia, dell’approdo sui lidi veneti e della
fondazione di Padova, quale nuova patria dei troiani sopravvissuti.\n
Ma all’immagine positiva di Antenore, sostenuta da Tito Livio (57 a.C. - 17 d.C.) e Virgilio
(70 a.C. - 19 a.C.), si affianca una versione negativa, che lo presenta come traditore e causa
della sconfitta troiana.\n
Questa visione viene esasperata nei romanzi cavallereschi medievali e recepita da Dante,
che nella <i>Divina Commedia</i> chiama “<i>Antenorea</i>” il luogo infernale dove sono puniti i
traditori della patria. A Padova il mito rivive in età comunale. Il giudice e poeta Lovato
Lovati (1240-1309) promuove la costruzione di un monumento celebrativo di Antenore,
realizzato dal Comune nel 1283-1285 (secondo due lapidi sull’edicola): un sarcofago
tardoantico, che racchiude le spoglie credute del mitico fondatore (in realtà moderne
indagini scientifiche datano il corpo nel sepolcro tra II e V secolo d.C.), e una edicola con
colonne e archi, originariamente addossata alla chiesa di San Lorenzo, abbattuta nel 1937
per aprire l’attuale piazza.\n
Lovato compone l’iscrizione incisa sul sarcofago, riprendendo i testi di Livio e Virgilio.
Una traduzione (di Giorgio Ronconi) del suo difficile latino preumanistico è la seguente: <i>“Il
nobile Antenore, sostenitore della pace domestica, trapiantò qui gli Eneti e i Dardani
[Troiani] fuggitivi, scacciò gli Euganei e fondò la città di Padova: qui è la sua casa,
intagliata nell’umile marmo.”</i>\n
In un’epoca in cui le dinamiche politiche venivano normalmente risolte con la guerra e la
violenza, Lovato addita ai padovani non tanto il valore guerriero dell’eroe troiano, ma il suo
ruolo di pacificatore, quale modello civico da imitare.
    </string>


    <string name="ponte_torricelle_title">Epigrafe al ponte delle Torricelle</string>
    <string name="ponte_torricelle_text">
    Questa epigrafe si trovava originariamente sulla Porta delle Torricelle quando fu eretta nel
1210. Quando la Porta fu abbattuta, nel 1819, la lapide fu inserita in una casa, per poi
trovare l’attuale collocazione in via Roma.\n
L’epigrafe è incisa su pietra di Nanto e collocata sotto un’altra lapide che ricorda l’ingresso
in città di Ezzelino da Romano nel 1237.\n
Il testo latino in dieci esametri fu dettato da Giovanni Valdetaro, grammatico al seguito del
podestà in carica, Giacomo Landi da Piacenza, come attestazione ufficiale del Comune
padovano.\n
La traduzione dice:
<i>“Il nobiluomo Giacomo Landi, nativo di Piacenza, meritatamente Podestà di Padova, nel
1210 adornò la città di mura e di una porta verso mezzogiorno. O figli di Antenore, se
volete essere sicuri dal nemico di fuori la Pace vi leghi all’interno con un muro di amore.
Invano si cerca l’ombra sotto un albero frondoso se un acuto morbo ci rode le viscere
interne. Affinché la fatica e le spese del muro non siano sprecate ascoltate il consiglio del
vostro vate Giovanni”</i>\n
La scritta si riferisce alla costruzione di una nuova parte di mura cittadine che collegavano
la Porta al Castello correndo lungo il naviglio in sostituzione delle precedenti. L’accorato
invito delle autorità comunali alla concordia dei cittadini viene espresso in un periodo di
grandi mutamenti sociali e politici, con frequenti divisioni interne e scontri violenti. È nota
solo un’altra iscrizione di contenuto simile della stessa epoca, nella città di Brema.
    </string>


    <string name="san_antonio_title">Sant’Antonio</string>
    <string name="san_antonio_text">
        La figura di Sant’Antonio è notissima in tutto il mondo: era considerato santo già in vita e
infatti fu canonizzato a meno di un anno dalla sua morte. Nato a Lisbona probabilmente nel
1195 e morto a Padova il 13 giugno 1231, è santo patrono oltre che della città di Padova
anche del Portogallo e del Brasile. Divenuto francescano operò e predicò nel nord Italia ed
in Francia negli ultimi 7 anni della sua vita. Si oppose sempre alla violenza e in ogni
occasione cercò di dirimere liti e controversie. Nel maggio del 1231 Antonio osò presentarsi
disarmato al potente Ezzelino III da Romano, vicario imperiale che governava Verona, per
chiedere di liberare un suo avversario politico nonché cognato, il conte Rizzardo, che
Ezzelino aveva fatto imprigionare, ma non riuscì ad ottenerne la liberazione. Maggior
successo ebbe invece a Padova, poco prima della sua morte, perché ottenne dal Comune
un’attenuazione della dura legge sui debitori insolventi, che sostanzialmente colpiva i più
poveri, costringendoli alla detenzione: «su istanza del venerabile frate Antonio dell’ordine
dei frati Minori», si stabilì che più nessuno fosse incarcerato per debiti non pagati purché
disposto a cedere i suoi beni.
La sua figura ha ispirato, nel corso dei secoli, l’opera di moltissime altre persone che hanno
saputo perpetuarne lo spirito (vedi anche scheda su Padre Cortese).
La Basilica che custodisce le spoglie del Santo, iniziata nel XIII secolo e sostanzialmente
conclusa nel 1310, subì il rifacimento della zona absidale nel XV secolo e ampliamenti e
rifacimenti nel Seicento e nel Settecento.
        \n
        Informazioni: www.basilicadelsanto.it
    </string>

    <string name="marsilio_title">Marsilio da Padova</string>
    <string name="marsilio_text">
        Nato tra il 1275 e il 1280 a Padova, laureato in medicina, lavorò a Parigi come maestro di
teologia e nel 1313 divenne rettore dell’Università di Parigi; visse quindi a Orléans ed
Avignone. A seguito della pubblicazione della sua opera maggiore, il Defensor pacis
(Difensore della Pace), che venne condannata dall’autorità ecclesiastica, si rifugiò presso la
Corte di Ludovico il Bavaro a Norimberga. Visse poi a Monaco di Baviera dove scrisse il
Defensor minor e dove morì nel 1342 o nel 1343.
        \n
        <b>Il concetto di Pace espresso da Marsilio da Padova nel Defensor Pacis</b>
        \n
In questo trattato di diritto civile ed ecclesiastico, scritto in collaborazione con Jean de
Jandun, filosofo e maestro averroista, lo Stato viene visto come un’istituzione naturale il cui
scopo è quello di permettere all’uomo di raggiungere la felicità. Nella prima dictio (1) del
        <i>Defensor pacis</i>, l’autore definisce il significato di alcuni termini chiave che costituiscono la
struttura portante del suo discorso: la legge, la pace, lo Stato, la vita civile, ecc. Per
raggiungere tale obiettivo è necessario che la pace sia salvaguardata attraverso
l’eliminazione dei conflitti e lo strumento di cui si serve lo Stato per garantire tale pace è la
legge. Espressione della volontà popolare, le leggi dello Stato indirizzano gli uomini verso
il bene collettivo, supplendo alle carenze dell’individuo. La fonte del potere è quindi il
popolo che può decidere di affidare il governo a un’autorità, un principe, che possieda la
forza necessaria per garantire la pace.\n
        \n
(1) Defensor Pacis, I, 1: <i>“Omni quippe regno desiderabilis debet esse tranquillitas, in qua
et populi proficiunt, et utilitas gencium custoditur. Hec est enim bonarum arcium
decora mater. Hec mortalium genus reparabili successione multiplicans, facultates
protendit, mores excolit. Et tantarum rerum ignarus agnoscitur, qui eam minime
quesisse sentitur. Cassiodorus in prima suarum epistolarum, hac serie premissa,
tranquillitatis seu pacis civilium regiminum commoditates et fructus expressit, ut per
hos tamquam optimos, humanum optimum, eius vite scilicet sufficienciam explicans,
quam sine pace ac tranquillitate nemo consequi potest, ad pacem habendam invicem, et
hunc tranquillitatem, voluntates homines excitaret”</i>
    </string>


    <string name="petrarca_title">Francesco Petrarca</string>
    <string name="petrarca_text">
<b>Il soggiorno padovano</b>
        \n
Alla metà del 1300 la fama di Francesco Petrarca come poeta, letterato ed erudito
era ampiamente diffusa e riconosciuta in ambito nazionale. Ed è per questo motivo che, nel
1349, Jacopo II da Carrara, signore di Padova, lo invitò per un soggiorno in città
accogliendolo con tutti gli onori.\n
La signoria carrarese si apprestava, infatti, a dare l’avvio, sia pure con alterne vicende, alla
fase di massima affermazione in campo politico-militare. E per accrescere il proprio prestigio
puntava ad attrarre nei propri domini un alto numero di artisti, giuristi e letterati offrendo loro
benefici e incarichi, in particolare nell’attività di docenza nel già prestigioso ateneo patavino.
Questo primo soggiorno padovano segnerà l’inizio di un rapporto di stima e amicizia fra il
Petrarca e Jacopo II e poi con il di lui figlio Francesco I detto il Vecchio. Il poeta aretino
soggiornerà in vari periodi a Padova, sempre su invito dei due citati signori, inizialmente
dimorando in un’ampia (per l’epoca) casa a fianco della basilica del Duomo. (L’edificio, sia
pure con consistenti modifiche avvenute nel corso dei secoli, è ancora esistente e corrisponde
al civico 26-28 di via Dietro Duomo).\n
Divenuto più anziano il Petrarca deciderà di stabilirsi definitivamente sui colli Euganei.
Francesco I gli aveva fatto dono di un terreno e di una casa, che il poeta provvide a
ristrutturare, in località Arquà (oggi comune di Arquà Petrarca). Qui egli visse serenamente
fino alla morte avvenuta nel 1374.\n
<b>L’aspirazione alla pace</b>
Tralasciando gli aspetti inerenti più prettamente la dimensione intima o personale ravvisabili
nel suo pensiero e nelle sue opere, va rilevato come il Petrarca svolse anche una funzione che
potremmo definire di “coscienza civile” nel proporre agli esponenti del potere politico
dell’epoca - fossero essi imperatori o nobili oppure papi e vescovi ma anche esponenti di ceti
più popolari come Cola di Rienzo - la sua visione di civiltà o società ideale.\n
La ricerca, almeno in via di principio, di uno status di uomo di lettere autonomo e libero
rispetto al potere politico, non gli impedì di interessarsi alle vicende concrete di un secolo
complesso come fu il trecento italiano.\n
Ciò significò anche qualche sorta di coinvolgimento in diverse situazioni di disputa o di
conflitto per lo più in un’ottica di persuasione alla concordia e alla pacificazione.\n
Eccolo quindi partecipare nel 1350 al Concilio di Padova, finalizzato, fra le altre cose, a fare
cessare le ostilità tra il patriarca di Aquileia e il conte di Gorizia. Qualche anno dopo rivolge
due esortazioni al doge di Venezia Andrea Dandolo per cercare di convincerlo a non
intraprendere una nuova guerra con Genova.\n
Ancora fra il 1356 e il 1368 fu mandato dai Visconti a partecipare a varie ambascerie di pace,
non tanto per le sue capacità diplomatiche ma per la stima di cui godeva. Nel 1373, ormai
anziano, accettò di accompagnare Francesco Novello da Carrara a Venezia per cercare - ma il
tentativo fu vano nonostante il solenne discorso pronunciato dal poeta al gran Consiglio - di
mitigare le durissime condizioni di pace imposte dai veneziani nei confronti della signoria
carrarese.
Possiamo affermare che anche il Petrarca come in precedenza Marsilio da Padova – senza
tuttavia la riflessione organica del primo – abbia condiviso per l’Italia il sogno di una “pax
imperialis”. Egli tuttavia, influenzato dal culto della “romanità”, fa appello alla comune
identità nazionale affinché i signori e principi italiani mettano fine alle guerre fratricide -
anche attraverso la rinuncia all’uso di truppe mercenarie straniere – per garantire una
condizione di pace al paese.\n
Questo auspicio alla pace, di carattere morale e politico, è l’oggetto della sua “canzone” più
famosa dal titolo “ Italia mia, benché ‘l parlar sia indarno ” che si conclude con l’accorato
        appello <i>“ I’ vo gridando: Pace, pace, pace ”</i>.\n
    </string>

    <string name="beolco_title">Angelo Beolco</string>
    <string name="beolco_text">
Angelo Beolco detto Ruzzante o Ruzante (Padova, o forse Pernumia, 1496? – Padova,
1542), figlio naturale del medico Giovan Francesco Beolco, professore presso la facoltà di
medicina dell’Università di Padova, fu un famoso attore e drammaturgo, che recitava in
prima persona i propri testi, spesso nella loggia dell’amico Alvise Cornaro, ricco
proprietario terriero e letterato, in via Cesarotti. Ruzante, il personaggio interpretato da
Beolco, è un contadino veneto che si esprime in pavano, il dialetto padovano dell’epoca.
Tra le numerose opere di Ruzante sono famosi in particolare i due dialoghi. Nel primo, il
Parlamento de Ruzante che iera vegnù de campo , si racconta la drammatica vicenda di
Ruzante, reduce da uno scontro con gli imperiali, provocato dalla Lega di Cognac a cui
aderiva anche la Serenissima. Il contadino vi aveva partecipato sperando di arricchirsi, ma
aveva invece rischiato di morire. La guerra viene descritta dal punto di vista di un contadino
terrorizzato, che cerca solo di nascondersi per sfuggire alle schioppettate e alle cariche e si
finge morto per salvare la pelle. Ritornato di corsa a Venezia a piedi, Ruzante trova che la
moglie, stanca di fare la fame, lo ha abbandonato per un nuovo compagno, che risponde alle
proteste di Ruzante riempiendolo di bastonate.
A Padova molti luoghi ricordano Ruzante, tra gli altri una statua ora in piazza Capitaniato e
presto ricollocata in Piazzetta L.V. Terrani (opera di Amleto Sartori), una nei Giardini
dell’Arena (opera di Serge Zelikson) e un teatro. Una lapide funeraria commemorativa è
posta nella chiesetta di San Daniele in Padova, mentre nella casa di fronte si individua il
sito della residenza padovana dell’autore.
    </string>

    <string name="moroni_title">Palazzo Moroni</string>
    <string name="moroni_text">
Così viene chiamato il Palazzo del Comune dal nome dell’architetto Andrea Moroni che a
partire dal 1539 ne iniziò la costruzione. La facciata che dà su via VIII Febbraio è in realtà
l’ala nuova del palazzo comunale, chiamata Moretti-Scarpari, costruita dopo la Prima Guerra
Mondiale. Su di essa sono riportati i nomi di tutti i militari padovani caduti durante la Prima
e la Seconda Guerra Mondiale: è un elenco di 1376 nomi. Attorno alla torretta centrale,
molto in alto, immediatamente sotto la bronzea Vittoria alata a celebrazione della
conclusione vittoriosa della Prima Guerra Mondiale (vedi scheda su Villa Giusti), sono
collocate 4 statue in pietra di Aurisina: rappresentano la Guerra, la Pace, l’Assistenza e la
Città di Padova. Sono opere dello scultore Salvatore Saponaro. Senza dubbio la collocazione
ed il significato della statua della Pace (è la statua verso Sud) possono risultare lontani dal
modo in cui intendiamo la pace oggi.
Nel cortile, a cui si accede attraverso l’ingresso principale ad arco, sotto il portico sulla
sinistra, è collocato un altro importante segno: il ricordo della tragedia del genocidio degli
Armeni compiutosi in Turchia durante la Prima Guerra Mondiale a partire dal 1915. Anche il
Comune di Padova ha voluto onorare il ricordo del primo genocidio del ‘900 collocando nel
2005 questo bassorilievo bronzeo, opera dello scultore armeno Movses Guloyan
(1970-vivente). Il bassorilievo riporta i seguenti versi del poeta Daniel Varujan (1884-1915),
che fu una delle prime vittime del genocidio: “ Con la penna di canna cantai sangue / per
libare a voi, vittime della spada ”. Sono circa una ventina le famiglie di origine armena
presenti in città, alcune delle quali sfuggite miracolosamente al massacro.
Sullo scalone che porta dal cortile al Palazzo della Ragione all’altezza del primo piano è
collocato un altro interessante bassorilievo bronzeo opera dello scultore Piero Perin
(1924-2008): è in memoria di Giorgio Perlasca (Como 1910-Padova 1992).
Singolare figura di Giusto del mondo, Perlasca, dopo aver aderito in modo convinto al
fascismo ed avere partecipato come volontario dalla parte dei Franchisti alla Guerra civile
spagnola, a Budapest, dove si trovava nel 1944-45, si impegnò nel salvataggio di migliaia di
ebrei ungheresi dalla deportazione nei campi di sterminio nazisti. Il suo nome è ricordato al
Museo Yad Vashem di Gerusalemme come Giusto tra le Nazioni. A lui è dedicato un albero
anche nel Giardino dei Giusti del Mondo (vedi scheda), creato a partire dal 2008 dal Comune
di Padova.
    </string>

    <string name="giusti_villa_title">Villa Giusti</string>
    <string name="giusti_villa_text">
Villa Giusti è famosa perché il 3 novembre 1918 vi fu firmato l’armistizio che pose fine
alla Prima Guerra Mondiale tra Italia e Austria-Ungheria. L’armistizio entrò in vigore il
giorno successivo,
4 novembre, che segnò la fine effettiva delle ostilità tra i due stati. L’armistizio sanzionava
la sconfitta dell’Austria-Ungheria che si arrese a tutte le dure condizioni imposte dagli
Alleati. La sconfitta portò alla dissoluzione dell’impero multinazionale austroungarico, alla
nascita di nuove entità nazionali e alla ridefinizione della carta politica europea. Fu la
conclusione di una guerra terribile che solo all’Italia era costata 654.000 morti, 451.000
invalidi, 240.000 condannati dai tribunali militari.
Il 4 novembre per l’Italia è diventato poi festa dell’Unità Nazionale e giornata delle Forze
Armate. La Villa durante la guerra era stata la sede del Comando Supremo Italiano e aveva
anche ospitato il Re Vittorio Emanuele III. È di proprietà della famiglia Lanfranchi.
All’epoca il proprietario era il conte Vettor Giusti del Giardino che era stato sindaco di
Padova dal 1890 al 1897, poi senatore (durante la monarchia sabauda i senatori erano di
nomina regia e restavano in carica a vita). La sala dove fu firmato l’armistizio conserva
l’arredamento originario dell’epoca e l’aspetto attuale della Villa, che in precedenza si
chiamava Villa Capodilista della Mandria, è frutto di un’importante ristrutturazione attuata
nel 1875. La Villa è stata costruita su edifici di epoca precedente, tra cui una torre del
Trecento. Interessante è anche il giardino di 7 ettari, per gli alberi secolari presenti e per la
progettazione che unisce il bosco all’inglese ed il giardino italiano
    </string>

    <string name="tempio_pace_title">Tempio Antoniano della Pace</string>
    <string name="tempio_pace_text">
Situato nell’area del centro direzionale tra la stazione ferroviaria e la sede della Fiera, il
Tempio rappresenta un luogo di raccoglimento e di ricordo: si può infatti definire il
cimitero di guerra della città.
La sua costruzione, iniziata nel 1920, viene terminata nel 1934 in epoca fascista. Progettata
dall’architetto italo-armeno Antonio Zanivan, la chiesa, in mattoni a vista e pietra,
rispecchia la cultura architettonica mitteleuropea, viennese in particolare, di inizio secolo.
Riprende tuttavia anche la tradizione dei grandi ossari della prima guerra Mondiale di
Asiago (VI) e Redipuglia (GO). Nelle pareti interne infatti sono stati posti i resti di 5401
soldati italiani, ammalati o feriti al fronte durante la prima guerra mondiale e poi deceduti
negli ospedali di Padova e provincia.
Nella cappella a destra dell’ingresso, una lapide ricopre i resti di 989 civili padovani periti
nei bombardamenti della seconda guerra mondiale ad opera degli alleati: i loro nomi sono
riportati sulle pareti. Altri 100 ignoti giacciono sotto un’altra lapide nella medesima
cappella.
Ogni anno si celebra una messa solenne in ricordo dei caduti civili di tutte le guerre.
Dal 1996, prendendo spunto dal grido di Papa Giovanni Paolo II “Mai più la guerra”,
vengono organizzate veglie di preghiera e di testimonianza per la Pace.
Da qui spesso parte o transita la annuale marcia della Pace del 1° gennaio organizzata dalla
diocesi cattolica cittadina. Vi si tengono pure incontri, conferenze e preghiere per
approfondire itinerari e percorsi di pace.
Il Tempio è sede di una piccola parrocchia abitata per un terzo da stranieri, che cerca di
valorizzare le differenti culture e dunque le varie esperienze religiose presenti nel territorio.
In particolare il giorno dell’Epifania si tiene la tradizionale “Festa delle Genti”, alla quale
partecipano varie comunità religiose, italiane o straniere, presenti in città, mentre la
“Rassegna di canti di Natale dal Mondo” raccoglie cori italiani, romeni, filippini, ucraini,
africani, cinesi, cingalesi. E ciò in nome di un ecumenismo vissuto e di una pace condivisa.
    </string>

    <string name="cortese_title">Padre Placido Cortese</string>
    <string name="cortese_text">
Nato Nicolò Matteo, il 7 marzo 1907, a Cherso, ora in Croazia, è ordinato sacerdote con il
nome di Placido il 6 giugno 1930. Dopo tre anni trascorsi a Padova, presso la Basilica di S.
Antonio, è trasferito a Milano per poi tornare definitivamente a Padova, nel 1937, quale
direttore del mensile “Il Messaggero di S. Antonio”. Arrestato dalle SS l’8 ottobre 1944,
trasferito nella sede della Gestapo in Piazza Oberdan a Trieste, muore nel mese di novembre
successivo per le torture subite.
        \n\n
<b>Il ruolo di Padre Cortese nell’aiuto ai perseguitati dal nazifascismo</b>
        \n\n
Padre Cortese fu chiamato inizialmente a sostenere spiritualmente e materialmente i
prigionieri sloveni e croati rinchiusi nel campo di concentramento a Chiesanuova (negli spazi
dell’attuale Caserma Romagnoli), nella periferia di Padova. In seguito all’armistizio dell’8
settembre 1943, si rese necessario organizzare una struttura in grado di aiutare ebrei e altri
perseguitati dal regime nazifascista a lasciare l’Italia e a raggiungere la Svizzera. Padre
Cortese entrò a far parte di quest’organizzazione chiamata FRA-MA, fondata dal professor
Ezio Franceschini dell’Università Cattolica di Milano e da Concetto Marchesi, rettore
dell’Università di Padova (vedi scheda relativa). Padre Cortese si distinse subito per il suo
impegno volto ad agevolare la fuga di ebrei, esuli cecoslovacchi, ex prigionieri alleati.
Tra i vari compiti affidati a Placido Cortese, vi era quello di procurare le fotografie
necessarie per i documenti falsi che avrebbero accompagnato le persone nel loro viaggio
verso la Svizzera. Padre Cortese utilizzava a questo scopo le foto degli ex- voto che i fedeli
lasciavano sulla tomba di S. Antonio, cercando quelle che raffigurassero persone che
potevano in qualche modo somigliare a coloro cui i documenti falsi sarebbero stati affidati.
Più volte avvertito della necessità di trasferirsi in un altro convento perché ricercato, preferì
rimanere e continuare la sua opera fino al giorno del suo arresto, avvenuto con l’inganno, da
parte di due infiltrati. Il processo di beatificazione è iniziato nel 2002 e si è concluso nel
2003; gli atti sono ora depositati a Roma.
        \n\n
Il 7 giugno 2017 a padre Cortese è stata conferita la medaglia d’oro al valor civile consegnata
poi il 16 febbraio 2018
    </string>


    <string name="girotto_title">Padre Mariano Girotto</string>
    <string name="girotto_text">
Nato Arturo, il 22 gennaio 1897, a “La Stortola”, ora S. Cosma, frazione di Monselice (PD),
da Antonio Girotto e Angela Alberti, ultimogenito di undici figli, è ordinato sacerdote con il
nome di Mariano il 30 luglio 1922.
Il 1° dicembre 1935 assume ufficialmente l’incarico di Parroco presso la Chiesa di S.
Francesco a Padova, che manterrà fino al 1972.
        \n\n
<b>Il ruolo di Padre Mariano nella resistenza al nazifascismo</b>
        \n\n
Per un tragico scherzo del destino, la chiesa di S. Francesco a Padova si trova proprio vicino
a Palazzo Giusti dove si insediò, dall’ottobre 1944 fino all’aprile 1945, la cosiddetta Banda
Carità, dal nome del Maggiore Mario Carità, comandante del Reparto Servizi Speciali,
aggregato alle SS tedesche. Tale palazzo divenne un luogo di prigionia e di torture per i
partigiani o simpatizzanti, da cui poi tali sventurati uscivano solo per affrontare la fucilazione
o il viaggio verso i campi di prigionia.
Padre Mariano, antifascista da sempre, ma fino a quel momento restio a lasciarsi coinvolgere
nella lotta dei partigiani, si trovò, con l’arrivo della Banda Carità nella stessa strada dove
svolgeva il suo ruolo di religioso, a intraprendere una serie di iniziative che, anche se non
rivolte direttamente a combattere i nazifascisti, furono di grande sostegno alla lotta dei
partigiani, non solo dal punto di vista morale, ma anche logistico e materiale.
Dall’accoglienza dei capi partigiani negli ambienti della Parrocchia all’apertura di contatti
con i prigionieri di Palazzo Giusti, dall’assistenza, con la fornitura del vitto quotidiano, alle
persone ricercate dai nazifascisti, alla visita e al conforto delle persone nascoste o evase dal
carcere o ai renitenti alla leva fascista, l’attività di Padre Mariano si caratterizzò per un
impegno totale fatto di carità e di compassione, ma anche di azioni rischiose e audaci.
Fra tali azioni vi fu l’installazione, in un angolo del convento, di una radio trasmittente per
dare notizie e informazioni ai partigiani e l’organizzazione di un ingegnoso sistema di
comunicazione con i prigionieri di Palazzo Giusti che permise di prevenire molti altri
arresti. Nascose inoltre molte famiglie ebree e aiutò alcune di esse anche con proprio
denaro, permettendo la loro fuga all’estero.
        \n\n
<b>Padre Mariano e la sua attività dopo la resa dei fascisti</b>
        \n\n
Dopo la fuga dei tedeschi da Padova, il 28 aprile 1945, Padre Mariano si dedicò a salvare e
a nascondere alcuni fascisti non criminali, sottraendoli alle esecuzioni sommarie dei
partigiani. Padre Mariano nascose per due mesi, nel suo ufficio parrocchiale, un membro
della stessa Banda Carità, che non si era reso colpevole di crimini efferati, consegnandolo
poi alle autorità americane.
Nascose nel convento per mesi, sottraendolo a una sicura vendetta, anche un noto fascista,
il quale, per riconoscenza, regalò successivamente al padre una propria villa, a Saccolongo
(PD), poi adibita a casa di riposo per i frati anziani.
    </string>


    <string name="internato_title">Tempio dell\'Internato Ignoto e Museo dell\'Internamento</string>
<string name="internato_text">
Consacrato sacerdote nel 1933, Don Giovanni Fortin nel 1938 diventa parroco della
comunità di Terranegra (Padova). Nel dicembre del 1943, su richiesta di un altro sacerdote,
don Antonio Varotto, dà asilo in parrocchia a una dozzina di prigionieri inglesi in fuga.
Alcuni fascisti, che si fingono partigiani, vengono a conoscenza del fatto e Don Fortin viene
arrestato e condannato a morte anche a causa del suo rifiuto a collaborare. Rimane in carcere
a Venezia fino a febbraio 1944 quando viene deportato nel lager di Dachau.
Sopravvive e nel giugno del 1945 ritorna alla sua comunità di Terranegra. Si adopera per la
costruzione della nuova chiesa parrocchiale che, su suo desiderio, viene dedicata ai circa
70.000 militari italiani periti nei campi di concentramento (Tempio dell’Internato Ignoto).
Sempre su sua iniziativa viene poi realizzato un Museo dell’Internamento per offrire una
conoscenza più approfondita su una delle pagine più buie della storia recente.
Nel 1964 viene insignito della medaglia d’oro per la sua opera di soccorso di tutte le vittime
di guerra.
<b>Il Tempio dell’Internato Ignoto</b>
Si giunge al Tempio (Chiesa parrocchiale di S. Gaetano) percorrendo il Viale dell’Internato
Ignoto, caratterizzato dalla presenza, sui due lati, di 27 cippi di trachite. Questi cippi
riportano i nomi di alcuni campi di concentramento nazisti mentre quelli antistanti la chiesa
ricordano alcune delle loro vittime. Nel pronao della chiesa si trovano le lapidi di internati e
due sacelli a destra e a sinistra. Nel primo riposano le spoglie di Don Giovanni Fortin.
All’interno della chiesa si trovano lapidi e salme di alcuni degli internati deceduti. Da
ricordare la presenza di due quadri raffiguranti San Massimiliano Kolbe e Santa Edith Stein,
come pure un “altare” dedicato alla figura di Mafalda di Savoia, deceduta nel campo di
concentramento di Buchenwald.
<b>Il Museo dell’Internamento</b>
Si trova sul lato destro della Chiesa. Nei pressi dell’entrata tre opere in rame sbalzato (opera
dell’artista rom Loris Levak, a ricordo dei 500.000 rom e sinti deceduti nei campi di
concentramento nazisti) esprimono in forma artistica la condanna della barbarie dei campi di
sterminio e la pietà per le loro vittime, introducendo il visitatore al senso del museo.
Il museo è costituito da alcune sale tematiche:
● la Sala della Storia ricorda attraverso pannelli e altri oggetti d’epoca le vicende che
portarono alla presa del potere da parte del movimento fascista, la progressiva
persecuzione degli ebrei, lo scoppio della guerra con la costruzione dei campi di
sterminio e i moti di ribellione e resistenza della popolazione che culminarono nella
Liberazione;
● la Sala della Memoria contiene foto e oggetti che testimoniano in tutta la loro
tragicità la “vita” degli internati nei lager.
In un tempietto laterale sono conservate le ceneri prelevate da quattro campi di sterminio:
Dachau, Mauthausen, Buchenwald, Belsen. Va anche sottolineato come il museo sia dotato
di una biblioteca/ mediateca e di un’ampia sala per conferenze. In quest’ultima di regola
vengono effettuate delle proiezioni introduttive alle visite di gruppo.
Il Museo e il Tempio hanno la funzione di mantenere viva la memoria sulla moltitudine di
italiani (militari e civili) che persero la vita nei campi di concentramento nazisti. Essi
rappresentano dunque un messaggio di condanna di ogni forma di sopraffazione dell’uomo
sui suoi simili e un auspicio per il superamento delle guerre e la costruzione della
riconciliazione e della pace.
Per il perseguimento di tali finalità l’Associazione Nazionale Ex Internati (A.N.E.I.), che
gestisce attualmente il museo, promuove visite guidate, rivolte soprattutto ai giovani, ma
pure conferenze e convegni scientifici su questi temi.
    </string>


    <string name="todesco_title">Mario Todesco</string>
    <string name="todesco_text">
Nato a Solagna (VI) il 15 agosto 1908, si laureò in Lettere a Padova nel 1931. Insegnò prima
presso il liceo Marco Foscarini di Venezia e poi, dal 1942 al 1944, presso il liceo Tito Livio
di Padova. Arrestato dalle Brigate Nere il 27 giugno 1944, fu trovato ucciso due giorni dopo
in via Emanuele Filiberto a Padova.
L’impegno di Todesco contro il fascismo e a favore della lotta dei partigiani
L’attuazione, nel 1938, del Regio Decreto 1390, che allontanava dalla scuola italiana i
docenti e gli alunni ebrei, rafforzò in Todesco il sentimento antifascista che tre anni più tardi
lo condusse all’organizzazione della lotta al fascismo nel mondo della scuola e
dell’università. Dopo il 25 luglio 1943 il suo impegno diventò più intenso e anche più
pericoloso. Iniziò a collaborare sia con il gruppo universitario organizzato da Concetto
Marchesi ed Egidio Meneghetti, sia con il Partito d’Azione e anche con il primo nucleo del
Comitato di Liberazione Nazionale che si era costituito a Padova. Si espose poi in prima
persona facendo della propria abitazione un centro di raccolta di armi, medicinali e altro
materiale che, tramite i propri parenti a Solagna, faceva poi giungere ai partigiani. Grazie
all’amicizia e alla collaborazione di alcuni dipendenti delle ferrovie, riuscì anche a garantire
l’espatrio di alcuni ex-prigionieri alleati e di ebrei perseguitati dai fascisti. In alcune
occasioni, oltre a fornire ai fuggiaschi i documenti falsi, accompagnò gli stessi fino a
Chioggia (VE), da dove essi si imbarcavano con destinazione l’Italia meridionale, o fino a
Milano, per chi decideva di fuggire in Svizzera. Arrestato una prima volta il 29 novembre
1943 e liberato il 13 marzo 1944, invece di rifugiarsi nella clandestinità, tornò alla vita di
sempre e a svolgere la propria attività di insegnante, esponendosi così al rischio di un nuovo
arresto, cosa che in effetti avvenne pochi mesi più tardi con gli esiti tragici riportati sopra.
A Todesco è stata conferita nel 2008 la Medaglia d’oro al Merito Civile; a lui è anche
intitolata una scuola media in città. In via Emanuele Filiberto è collocata la lapide che ricorda
tale avvenimento.
    </string>


    <string name="sorelle_martini_title">Sorelle Martini</string>
    <string name="sorelle_martini_text">
Le quattro sorelle Martini (Teresa, Lidia, Renata e Carla Liliana) collaborano con Padre
Placido Cortese (vedi scheda) nella “catena della salvezza” a favore di prigionieri
sudafricani, neozelandesi e inglesi fuggiti dal campo di internamento di Chiesanuova (PD)
dopo l’8 settembre del 1943.
Nonostante appartengano ad una numerosa famiglia, di 12 fratelli, ospitano
temporaneamente nella grande casa i prigionieri, procurano loro abiti civili, smistano i
documenti di identità italiani contraffatti da P. Cortese nella tipografia del “Messaggero”. Poi
li accompagnano in treno sino ad Oggiono, in provincia di Como, dove vengono presi in
consegna da contrabbandieri che, sotto compenso, li accompagnano oltre il confine con la
Svizzera e li consegnano ad Armando Romani, ex ufficiale fuggito da Padova, che coordina i
salvataggi.
Teresa e Carla Liliana, insieme ad altre donne padovane e di Saonara (PD) che nascondevano
i fuggitivi nelle proprie case, vengono arrestate il 14 marzo del 1944 e portate nei campi di
concentramento di Mauthausen, Linz e Grein. Lidia viene presa in un secondo momento ed
incarcerata a Venezia, mentre Renata, miracolosamente scampata alla cattura nazifascista,
resta coi genitori. Le quattro sorelle si ricongiungeranno in famiglia nel giugno del 1945.
I loro nomi sono incisi, nella lapide di P. Cortese, nel “Giardino dei Giusti” a Terranegra.
Il 25 settembre 2017 è scomparsa anche Carla Liliana Martini, l’ultima delle sorelle ancora
in vita.
    </string>


    <string name="barbato_title">Silvio Barbato</string>
    <string name="barbato_text">
Nato il 12 febbraio 1880 a Ponte di Brenta (PD), impiegato alla società Veneta Ferrovie,
socialista riformista, negli ultimi anni della sua vita abbandonò la scena politica a causa di
una grave menomazione uditiva. Venne assassinato l’11 giugno 1944 davanti alla caserma
delle Brigate Nere di Ponte di Brenta, pare come rappresaglia (in modo analogo
all’antifascista Enrico Zanella, ucciso lo stesso giorno di Barbato, a Vigonza, in provincia di
Padova) per l’omicidio del segretario del partito fascista Giuseppe Begon ad opera dei Gruppi
di Azione Patriottica.
La figura di Barbato e il suo impegno per gli ideali di nonviolenza e giustizia
L’impegno di Barbato durante la sua attività politica e sindacale fu sempre rivolto a far
ottenere libertà e dignità alle classi sociali più disagiate. Per raggiungere tali scopi egli
auspicava che il popolo prendesse coscienza dei propri diritti e raggiungesse il potere politico
attraverso libere elezioni. Barbato riuscì anche a ottenere alcune conquiste per la categoria
impiegatizia di Padova e Provincia tra le quali il “Concordato per l’equo trattamento”.
Rispetto al fascismo assunse una posizione coerente con i propri principi, ma senza giungere
a sfidarne il potere e non partecipò mai a cospirazioni o altre iniziative violente. Riteneva,
infatti, che la violenza, oltre che barbara e incivile, fosse anche controproducente, perché
porta alla conquista di un potere che non può essere duraturo, in quanto si regge solo grazie
alla brutalità dei propri metodi.
        \n\n
        <i>“Preferisco morire che usare violenza verso chicchessia o peggio
uccidere!”</i>
        \n
Silvio Barbato
    </string>


    <string name="marchesi_title">Concetto Marchesi</string>
    <string name="marchesi_text">
Nato a Catania il 1° febbraio 1878, si laureò in Lettere a Firenze nel 1899 e poi in
Giurisprudenza a Messina nel 1923.
Da tale città si trasferì nello stesso anno a Padova per insegnare Latino medievale presso la
locale Università, di cui poi divenne Rettore il 7 settembre 1943. Nel 1946 fu eletto
nell’Assemblea Costituente e partecipò alla stesura della Costituzione italiana. Deputato
nazionale nelle file del Partito Comunista dal 1948, morì a Roma il 12 febbraio 1957.
        \n\n
<b>Il ruolo di Concetto Marchesi nella lotta al nazifascismo</b>
        \n\n
Nel maggio del 1943 incontrò clandestinamente, insieme con altri antifascisti, il generale
Cadorna, per capire quale avrebbe potuto essere l’atteggiamento dell’esercito in caso di
eventuali iniziative contro il regime. Pochi giorni dopo essersi insediato a Padova nel suo
ruolo di Rettore dell’università, il 10 settembre 1943, costituì, insieme al pro-rettore Egidio
Meneghetti e a Silvio Trentin, il Comitato di Liberazione Nazionale veneto.
Già durante il suo discorso d’insediamento, di fronte al ministro fascista dell’educazione
Biggini, aveva allontanato con modi decisi una trentina di fascisti in divisa che davano dei
vigliacchi e imboscati agli studenti presenti, ma in seguito si scontrò direttamente anche con
il comandante tedesco della piazza di Padova, von Frankenberg. Costui pretendeva di far
installare una stazione radio nella torre dell’istituto di Fisica Sperimentale, ma a questa
richiesta Marchesi si oppose decisamente. Il comandante tedesco, già ostile a Marchesi per
questa vicenda, lo ritenne responsabile dei sempre più frequenti scontri avvenuti tra gli
studenti e la milizia repubblichina e chiese al Prefetto di Padova, Primo Fumei, di intervenire.
Marchesi venne a sapere che rischiava l’arresto e decise di entrare in clandestinità.
Il 29 novembre scrisse la propria lettera di dimissioni al ministro Biggini e il famoso appello,
post- datato al 1° dicembre, agli studenti di Padova. Tale appello, diffuso il 5 dicembre, in
cui, oltre a criticare la classe politica, invitava i giovani all’insurrezione contro il fascismo,
ebbe grande risonanza, prima in Italia e poi all’estero, diffuso sia in Svizzera sia attraverso
Radio Londra. Marchesi nel frattempo si spostò prima a Milano e poi in altre città e quindi
nel febbraio del 1944 attraversò il confine con la Svizzera. In tale paese costituì un nucleo
dell’organizzazione clandestina FRA-MA (Franceschini-Marchesi) collegata al CLN veneto e
al Partito d’azione e mantenne rapporti con i servizi di informazione alleati. Da aprile a
novembre del 1944 fu a capo di una nuova via di rifornimenti per i partigiani che
combattevano nel Nord-Italia.
    </string>


    <string name="giusti_giardino_title">Il Giardino dei Giusti del mondo</string>
    <string name="giusti_giardino_text">
Di fronte al Tempio dell’Internato Ignoto e al Museo dell’Internamento salendo verso la
sommità arginale del canale S. Gregorio si può incontrare un giardino particolare, dall’alta
valenza simbolica.
È il “Giardino dei Giusti del Mondo”, introdotto, alla destra, da un muro sul quale campeggia
la frase di Hannah Arendt “Si può sempre dire un sì o un no” e da alcune sculture di Elio
Armano.
Il suo scopo di fondo è quello di “far emergere il concetto di giusto come concetto universale,
indipendentemente dal particolare contesto storico e geografico, e di rendere omaggio a
coloro che si sono opposti ai crimini contro l’umanità perpetrati a partire dal XX secolo”
(Giuliano Pisani). Esso è dunque dedicato a tutte quelle persone, spesso poco conosciute, che
in situazioni estreme (genocidi e guerre civili, ecc.) hanno rischiato la propria vita per salvare
quella degli altri.
Attualmente sono ricordati i “Giusti” che hanno operato in quattro genocidi (Armenia, Shoah,
Ruanda e Bosnia) attraverso una stele che riporta il loro nome e un albero, simbolo di vita,
piantato in loro onore. Fra di loro ricordiamo, poiché legati in qualche modo alla città di
Padova, i coniugi Giovanni e Regina Bettin, padre Placido Cortese, Giorgio Perlasca e padre
Marco Antonio Pressino.
Il progetto, avviato su iniziativa di Giuliano Pisani, è stato ufficialmente inaugurato nel 2008
e si ricollega agli analoghi progetti avviati in diversi altri paesi. Un Comitato scientifico ha il
compito di valutare quali nuovi nominativi di “Giusti” possono essere aggiunti e soprintende
alle diverse iniziative di riflessione su questi temi rivolte alla società tutta, ma in particolare
ai giovani. La relativa documentazione è consultabile presso gli uffici del Comune di Padova.
Altre lapidi e piante vengono poste ogni anno lungo l’argine ora denominato “Cammino dei
Giusti” e nel Comune di Noventa Padovana (PD) con un percorso che in futuro, lungo il
Brenta, arriverà fino al mare.
    </string>


    <string name="centro_umani_title">Centro di Ateneo per i Diritti Umani <i>“Antonio Papisca”</i></string>
    <string name="centro_umani_text">
L’attuale “Centro di Ateneo per i Diritti Umani Antonio Papisca” è nato nel 1982 all’interno
della Facoltà di Scienze Politiche dell’Università di Padova. Il creatore ed il primo direttore
del Centro è stato il Prof. Antonio Papisca. Attualmente aderiscono al Centro 4 Dipartimenti
universitari. Il Centro ha lo scopo di:
● costruire il “sapere” interdisciplinare dei diritti umani (delle persone e dei popoli);
● informare diffusamente circa i contenuti, teorici e applicativi, di questo sapere;
● educare perché il sapere dei diritti umani operi fertilmente nella vita sociale e politica.
Il Centro è riconosciuto come Cattedra UNESCO “Diritti umani, democrazia e pace” ed
anche come Centro Europeo di Eccellenza Jean Monnet. Il Centro gestisce il Master Europeo
in Diritti Umani e Democratizzazione, la borsa di studio sul tema “Difesa civica e diritti dei
cittadini”, nell’ambito della Convenzione con l’Ufficio del Difensore civico della Regione del
Veneto, e la Borsa di studio sul tema “Affidamento ai servizi sociali da parte dell’Autorità
giudiziaria”, nell’ambito della Convenzione con l’Ufficio del Pubblico Tutore della Regione
del Veneto.
Ospita inoltre l’importante Archivio Regionale “Pace diritti umani - Peace human rights”, che
ha le funzioni di raccolta, elaborazione e messa a disposizione del pubblico di documenti,
database tematici e risorse informative.
Il Centro pubblica la rivista “Pace diritti umani - Peace human rights” e la collana “Quaderni.
Ricerca e documentazione interdisciplinare sui diritti umani”. Innumerevoli sono le
pubblicazioni scientifiche prodotte in oltre 30 anni dal Centro che si propone come uno dei
poli universitari più qualificati in Italia e in Europa nella ricerca e nella divulgazione delle
tematiche relative ai diritti umani.
    </string>



    <string name="banca_etica_title">Banca Etica</string>
    <string name="banca_etica__text">
Negli anni ’80 del secolo scorso alcune organizzazioni pacifiste e altre impegnate nella
cooperazione in Italia e nel Terzo Mondo cominciarono a interrogarsi sul ruolo sociale del
denaro e sul fatto che le banche tradizionali spesso operassero compiendo scelte di
finanziamento e di investimenti che andavano nella direzione opposta ai valori espressi da
questi movimenti. Da queste considerazioni sulla necessità di un uso responsabile e
controllato del denaro, negli anni ’80 sorsero le cooperative MAG (Mutue per
l’Autogestione). Il loro obiettivo era (ed è tuttora) duplice: creare un sistema di raccolta e
impiego del risparmio tra soci privilegiando chi si trova in situazioni di difficoltà e proporre
progetti con finalità sociale. Obbligate dalla nuova normativa e spinte dall’esigenza di dotare
il terzo settore di un soggetto finanziario adatto, nel 1999 esse diedero vita a Banca Popolare
Etica. Essa ha dunque una storia che parte dal basso, grazie all’impegno di tante persone ed
organizzazioni che si sono attivate per costituire un istituto di credito ispirato alla Finanza
Etica. Banca Etica sviluppa l’attività bancaria basandosi su questi principi: trasparenza,
partecipazione, equità, efficienza, sobrietà, attenzione alle conseguenze non economiche
delle azioni economiche, credito come diritto umano . Per questo la Banca ha sviluppato
diversi strumenti di “garanzia etica” per assicurare l’effettiva possibilità di un uso
responsabile del denaro. È attiva nel coordinamento europeo di istituti finanziari etici e come
Etica Srl gestisce fondi di investimento in Europa. Con il risparmio raccolto essa finanzia
organizzazioni che operano in quattro settori specifici: cooperazione sociale, cooperazione
internazionale, cultura e tutela ambientale .
Poiché essa è una banca cooperativa, la gestione democratica è assicurata dalla libera
partecipazione dei soci secondo il principio “una testa, un voto”.
    </string>


    <string name="beati_title">Beati i costruttori di Pace</string>
    <string name="beati_text">
Nei pressi della Golena San Massimo del canale Piovego, luogo dal quale si può godere di un
pittoresco scorcio delle cinquecentesche mura di Padova, si trova la sede di “Beati i
costruttori di Pace”.
La costituzione di questa associazione, nota per l’impegno per la pace sia a livello nazionale
sia a livello internazionale, risale al 1985 grazie soprattutto all’iniziativa di Don Albino
Bizzotto. In quell’anno un gruppo di credenti cattolici redige un documento dal titolo appunto
“Beati i costruttori di Pace”, con il quale prende una posizione molto ferma sui temi della
pace, del disarmo, dell’obiezione di coscienza e della nonviolenza. Il documento, sottoscritto
in breve tempo da migliaia di consacrati e laici, viene inviato come appello alla Chiesa
cattolica del Triveneto. I promotori di questa iniziativa, costituitisi nel frattempo in
associazione, decidono quindi di dare continuità al proprio impegno organizzando cinque
partecipate assemblee annuali all’arena di Verona. L’obiettivo è quello di confrontarsi, grazie
anche alla riflessione di importanti studiosi e testimoni, sui temi della pace ma pure dei nuovi
stili di vita, dell’economia e della finanza etica. Particolarmente significativo, in una logica di
diplomazia popolare, è il tentativo di interposizione nonviolenta realizzato nel 1993 nella
Sarajevo assediata, nella quale affluiscono in una prima fase centinaia di militanti per la pace,
mentre molti altri alterneranno la loro presenza in città negli anni successivi. Nel 2001
l’Associazione organizza un’altra missione di pace, a Bukavu nel nord Kivu (Repubblica
democratica del Congo). Numerosissime le altre iniziative dell’associazione, contro le guerre
in corso, le basi militari, le armi atomiche, il nucleare civile, per la solidarietà con gli
immigrati.
    </string>


    <string name="prandina_title">Parco Prandina</string>
    <string name="prandina_text">
Il Grande Piano Regolatore generale del 1957 della città di Padova previde di destinare a
verde pubblico l’ampia area (60.000 m2) di proprietà militare, interna alle cinquecentesche
mura veneziane presso Porta Savonarola. L’area era occupata da vecchie officine
meccaniche, immobili per famiglie di militari, ampi piazzali e, nell’antico Convento di San
Benedetto, da comandi e sedi di varie associazioni d’armi.
Nel 1983 una piccola parte di quest’area, 4000 metri quadri, venne riconvertita a parco
pubblico: il Parco Cavalleggeri, più conosciuto in città come Parco Prandina, dal nome della
caserma. Questo avvenne grazie all’impegno di molte associazioni operanti nell’ambito della
pace e dell’ecologia, nonché dei residenti del quartiere centro, che animarono il giardino con
feste, percorsi didattici, murales di scuole d’arte. La pressione fatta sul Comune affinché
acquisisse l’area sfociò anche nella ristrutturazione di un edificio, attualmente utilizzato per
convegni ed intrattenimenti vari.
Nel 1991, con il contributo degli obiettori alle spese militari, venne realizzato il “Segno di
Pace”: una pianta di ulivo attorniata da quattro altorilievi bronzei, opera gratuita di quattro
artisti padovani (Iral, Liverani, Petrucci e Rodella), che interpretarono, con stile personale, la
decisa opposizione alla guerra e gli sforzi per la pace di quegli anni. Il Parco Prandina è il
primo significativo esempio a Padova, città ricca di caserme e antichi palazzi ancora occupati
dai militari, di riconversione ad uso civile di un’area militare.
    </string>


    <string name="ramin_title">Ezechiele Ramin</string>
    <string name="ramin_text">
Nato il 9 febbraio 1953 a Padova, studente di Liceo classico presso il collegio Barbarigo
dove si diplomò nel 1972, prese parte ad attività di volontariato con il gruppo locale
dell’associazione “Mani Tese”.
Nel 1972 entrò a far parte dei missionari comboniani svolgendo il suo periodo di formazione
in varie città italiane e poi a Chicago nel 1977. Si diplomò quindi in teologia con la
specializzazione in missiologia. Partecipò poi a delle esperienze pastorali tra gli indios del
Sud Dakota e nella Bassa California messicana. A seguito dell’ordinazione, avvenuta il 28
settembre 1980, svolse alcuni incarichi in Italia (Napoli, Troia, ecc.) e venne quindi inviato il
20 gennaio 1984 a Cacoal nello stato di Rondonia (Brasile), dove venne ucciso il 24 luglio
1985 per essersi schierato a fianco dei campesinos e aver sfidato i fazenderos , i latifondisti
locali.
Pace, giustizia e nonviolenza
Fin da giovanissimo furono questi gli ideali che ispirarono Ezechiele Ramin e tra le sue
letture giovanili non mancarono i libri di Dietrich Bonhoeffer, teologo evangelico. Il concetto
di giustizia e il desiderio di combattere le ingiustizie sociali, anche a costo della vita,
guidarono poi le azioni di Ramin nel corso della sua breve vita. Durante una delle sue ultime
omelie, il 17 febbraio 1985, pronunciò queste parole: “ Le aree libere del nostro Stato di
Rondonia, cioè la terra di nessuno, appartengono ai nostri fratelli senza terra, e non ai
fazenderos avidi. No, perché non è questa la giustizia…”. Nella sua attività a Cacoal cercò di
persuadere gli indigeni a opporsi ai latifondisti per mezzo di proteste pacifiche e non
ricorrendo alla lotta armata. Il giorno della sua morte intervenne a circa 100 Km da Cacoal in
una disputa tra contadini e proprietari riuscendo a convincere i primi a non armarsi e ad
aspettare che lo Stato di Rondonia affidasse la terra ai contadini, dando ai proprietari un
indennizzo in denaro. La riuscita della sua azione pacificatrice fu perciò, forse, il motivo che
decretò la sua condanna a morte. La sua autorità morale e il suo prestigio fra i campesinos
infatti ne avrebbero fatto un avversario pericoloso per chi non voleva si sviluppasse
ulteriormente un’organizzazione dei piccoli agricoltori.
Il 25 aprile 2017 si è chiusa presso la Diocesi di Padova la Rogatoria per la sua
Beatificazione e Canonizzazione avviata nell’aprile del 2016.
        \n\n\n
“Non si può stare seduti con le braccia conserte, aspettando che i primi
ad alzarsi siano gli altri. Su muoviamoci prima noi, diamoci da fare. Poi
anche gli altri ci seguiranno”
Ezechiele Ramin
    </string>


    <string name="canova_title">Francesco Canova</string>
    <string name="canova_text">
Canova nasce a Schio (VI) il 21 marzo 1908. Nonostante le difficoltà economiche della
famiglia, riesce a iscriversi nel 1927 alla facoltà di Medicina dell’Università di Padova.
Durante gli studi aderisce alla FUCI, retta da Igino Righetti e Giovanni Battista Montini.
«Allora – ricorderà Canova – portare il distintivo della FUCI significava esporci di continuo
ad ingiurie, sarcasmi, non raramente anche alla violenza».
Si laurea a pieni voti nel 1933, senza lode, quasi certamente per ragioni politiche. Forte della
sua preparazione riceve diverse proposte professionali, vincolate all’adesione al fascismo.
Matura tuttavia in lui una scelta clamorosa dettata non solo dal rifiuto del regime ma anche
da una forte spinta interiore dove centrale è il richiamo evangelico a soccorrere il prossimo.
Nel 1935 infatti parte per la Giordania: sarà medico nell’ospedale missionario di El-Kerak
dove lo raggiungerà la moglie, Reginetta Dal Zio, sposata nel 1936. Nel giugno del 1940,
con l’entrata in guerra dell’Italia, Canova viene internato dalle autorità britanniche in
Palestina. Durante la prigionia è incaricato dell’assistenza medica ai prigionieri italiani e
stranieri detenuti nella regione. La prigionia termina nel marzo del 1944. Non potendo
rientrare in Italia né riprendere l’attività nell’ospedale di El-Kerak, sequestrato dagli inglesi,
Canova esercita la libera professione a Gerusalemme.
Nel 1947 rientra definitivamente in Italia con l’idea di dedicarsi ad un progetto che già nei
primi anni a El- Kerak aveva anticipato a Montini e a Padre Agostino Gemelli, rettore
dell’Università Cattolica di Milano: quello di realizzare un’università che si occupasse di
formare studenti di Medicina, italiani e stranieri, da inviare poi come medici negli ospedali
missionari. L’iniziativa sulle prime non decolla: le risorse, nell’Italia del dopoguerra, sono
limitate e non tutti gli ambienti ecclesiastici sono concordi con la sua idea. Ma Canova non
demorde e nel dicembre del 1950 con l’appoggio del vescovo di Padova, Girolamo
Bortignon, fonda il Collegio Universitario Aspiranti Medici Missionari, il Cuamm, che inizia
ad ospitare e formare studenti italiani e stranieri e ad inviare negli ospedali missionari i primi
medici. Dal 1955 Canova, che è segretario del Cuamm, viene affiancato da don Luigi
Mazzucato che ne sarà direttore sino al 2008. Canova sarà anche primario della clinica
sanatoriale di Bassano del Grappa (VI) e autore di numerosi libri. Negli anni continuerà a
seguire il Cuamm, in particolare curando la corrispondenza con i medici e il personale
inviato in Africa, rimanendo presente nella vita dell’organismo da lui fondato sino alla
scomparsa, avvenuta
a Padova il 25 luglio 1998.
    </string>


    <string name="caserma_piave_title">Caserma Piave</string>
    <string name="caserma_piave_text">
Fino al 1° gennaio 2005, quando è entrata in vigore la sospensione della leva obbligatoria, la
Caserma Piave, che occupa, come analoghe strutture militari, un’antica struttura conventuale
secolarizzata, era il luogo dove veniva svolta la visita militare, i “tre giorni” con cui veniva
valutata l’idoneità al servizio di leva.
Qui, in particolare sul marciapiede di fronte alla caserma, dato che i militari vietavano
l’accesso anche al piazzale, per molti anni gli obiettori di coscienza padovani hanno
distribuito volantini per informare i ragazzi di leva sulla possibilità dell’obiezione di
coscienza e del servizio civile. Dal 1972, infatti, la legge 772 permetteva anche in Italia di
svolgere un servizio civile in luogo di quello militare, ma le strutture militari si guardavano
bene dall’informare i giovani di leva su questa possibilità. Più in generale, per quasi
quarant’anni il servizio civile è stato gestito dalle strutture militari, che hanno sempre
ostacolato in ogni modo l’applicazione della legge.
L’obiezione di coscienza e il servizio civile hanno rappresentato un momento di grande
mobilitazione giovanile soprattutto negli anni ’70 e ’80 e hanno trovato a Padova un centro
molto importante, dove si sono svolte grandi manifestazioni. A Padova vi sono stati obiettori
in carcere prima dell’approvazione della legge sull’obiezione di coscienza (1972), come
Alberto Trevisan e Alberto Gardin, e dopo, per le molte lotte politiche contro l’applicazione
della legge sul servizio civile: autoriduzione, auto-distaccamento, opposizione alle domande
respinte. In seguito, pur aumentando vertiginosamente il numero delle domande di servizio
civile, l’interesse dei giovani per le tematiche della pace è andato calando, mentre crescevano
le difficoltà di organizzazione del servizio. A Padova per molti anni è stato attivo un forte
gruppo della Lega Obiettori di Coscienza. Oggi per i giovani di ambo i sessi è prevista la
possibilità di un servizio civile volontario.
        \n\n
Il 29 novembre 2017 l’ex Caserma Piave è stata consegnata ufficialmente all’Università di
Padova che vi realizzerà il "Campus del Polo Scienze Sociali ed Economia".
    </string>


    <string name="comboniani_title">Padri Comboniani</string>
    <string name="comboniani_text">
Tra i numerosi ordini religiosi presenti a Padova, i Padri Missionari Comboniani si sono
sempre distinti nell’impegno attivo per la pace e per la nonviolenza.
Editori delle storiche riviste missionarie, “Nigrizia”, “Il piccolo missionario” e “Combifem”,
hanno sempre accompagnato l’opera missionaria in Africa con un impegno di pacificazione,
di inculturazione del messaggio evangelico e di promozione sociale, fedeli al motto del loro
fondatore
S. Daniele Comboni (Limone sul Garda 1831- Karthoum 1881): “L’Africa con gli africani”.
Per primi, negli anni ’80, hanno denunciato i traffici d’armi con i regimi corrotti di molti
paesi, e per questo sono stati criticati in Italia ed espulsi da alcuni paesi africani, anche
perché sostenevano che gran parte della cooperazione internazionale è ipocrita, mistificatoria
e funzionale solo alla penetrazione delle aziende italiane nei mercati esteri. Il migliore aiuto
allo sviluppo è invece favorire la pacificazione, la mediazione nei conflitti, la fine delle
vendite di armi.
A Padova i Comboniani hanno collaborato apertamente a tutte le iniziative e campagne di
pace (dal sostegno agli obiettori di coscienza al servizio militare e alle spese militari, sino
alle campagne contro le mine, contro le bombe atomiche e la base NATO di Aviano (PN) e
ancora contro gli interventi in Iraq e Afghanistan), storicizzando qui ed ora il loro particolare
carisma missionario. Per le scuole e i movimenti giovanili hanno aperto un ricco e aggiornato
centro di documentazione intitolato a Paulo Freire, dove si possono trovare riviste,
pubblicazioni e libri sulla pace e sulla missionarietà. Un’ala dell’edificio, Casa Comboni, è
utilizzata da tante associazioni impegnate nella cooperazione internazionale, nell’aiuto
all’inserimento dei tanti stranieri che vi accedono e nell’impegno alla modifica della
legislazione italiana restrittiva e penalizzante per gli stranieri, i rifugiati, i richiedenti asilo.
    </string>


    <string name="casa_arcobaleno_title">Casa Arcobaleno</string>
    <string name="casa_arcobaleno_text">
Il MIR (Movimento Internazionale della Riconciliazione), sezione italiana di un movimento
nonviolento a base spirituale nato nel 1914 e diffuso in tutto il mondo, opera a Padova dalla
fine degli anni ’70, quando sorse per iniziativa di un gruppo di giovani interessati alle
tematiche della nonviolenza e dell’obiezione di coscienza.
In quarant’anni di attività, partendo dal nucleo centrale della nonviolenza, i suoi interventi
hanno spaziato in molti ambiti collegati: dall’obiezione di coscienza al servizio militare alla
ricerca sulla difesa popolare nonviolenta, dalla campagna per l’obiezione alle spese militari
alla sperimentazione di metodologie di azione nonviolenta, dalla diffusione dell’educazione
alla pace e della cultura della nonviolenza all’opposizione agli euromissili, alle basi militari,
agli F35.
L’Associazione per la Pace è nata come organizzazione nazionale sulle ceneri dei comitati
popolari che all’inizio degli anni ’80 avevano organizzato l’opposizione agli euromissili. Da
allora ha sempre operato sui temi della pace, del disarmo, delle spese militari,
dell’opposizione alla guerra, della solidarietà internazionale, in particolare con i popoli della
ex-Jugoslavia e con il popolo palestinese.
La struttura che ospita questi due gruppi è la Casa Arcobaleno, concessa dal Comune di
Padova alle associazioni ecopacifiste padovane nel 1989, riunite in un progetto che ambiva a
collegare la pluralità e la varietà degli approcci ai problemi della pace, dell’ambiente e della
cooperazione internazionale.
La Casa Arcobaleno occupa la parte sinistra dell’avancorpo dell’ex- macello di Padova.
L’ex-macello è una struttura dell’inizio del ‘900 in parte occupata da attività culturali ed in
parte in abbandono ed in attesa di restauro, con un bel giardino storico.
Nell’edificio che occupa la parte destra ha invece sede dagli anni ’70 la Clac (Comunità per
le Libere Attività Culturali), che raggruppa numerose associazioni di base, soprattutto
ambientaliste.
L’intera struttura, un raro esempio di archeologia industriale, si trova sotto la protezione
dell’Unesco.
        \n\n
        Informazioni: www.mirpadova.org, www.assopace.org
    </string>


    <string name="esquivel_title">Adolfo Pérez Esquivel</string>
    <string name="equivel_text">
Nato il 26 novembre 1931 a Buenos Aires in Argentina, frequenta l’Escuela Nacional de
Bellas Artes e l’Universidad Nacional de la Plata. Laureatosi in architettura, svolge
inizialmente l’attività di insegnante, ma successivamente decide di dedicarsi all’assistenza dei
poveri e alla lotta contro le ingiustizie sociali, contribuendo alla fondazione, nel 1974, del
movimento “Servicio Paz y Justicia (Serpaj)”. A seguito del colpo di stato in Argentina del
24 marzo 1976, nella primavera del 1977 Esquivel viene arrestato senza una formale accusa e
quindi incarcerato per 14 mesi senza processo. Sottoposto a tortura, viene poi scarcerato, ma
ancora soggetto a libertà vigilata per 14 mesi. Nel 1980 gli viene attribuito il Premio Nobel
per la Pace, mentre nel 1999 riceve il premio Pacem in Terris assegnato dalla Chiesa
Cattolica a persone che si distinguono in attività di pace e giustizia.
Il Serpaj
La nascita del Serpaj si può far risalire al viaggio, compiuto nel 1962 in Sudamerica, di due
inviati dell’International Fellowship of Reconciliation (di cui il Mir è la branca italiana): Jean
e Hildegard Goss. Il loro obiettivo era quello di analizzare l’esplosiva situazione latinoamericana,
conseguenza di una vasta tradizione di disuguaglianze sociali e dell’aggravamento
di varie forme di sfruttamento del popolo. L’incontro con padre Camilo Torres, allora
sostenitore della lotta armata, permise a Jean e Hildegard di avviare un confronto sulle
eventuali alternative e sulla possibilità che la nonviolenza permettesse un passo in avanti nel
processo di liberazione.
Negli anni successivi i due inviati dell’Ifor continuarono a incontrare persone e
organizzazioni e il frutto di tutta questa attività si vide nel 1974, in Colombia, quando prese
infine vita, formalmente, questa organizzazione non governativa impegnata nella promozione
dei diritti umani, della solidarietà e della nonviolenza. Nel 1974 Esquivel venne nominato
coordinatore generale del Serpaj per l’America Latina, allora formato da gruppi e movimenti
i cui membri erano religiosi, laici, contadini, indigeni, organizzazioni di base, intellettuali,
tutti uniti dalla preoccupazione per la sorte dei loro paesi e impegnati nel condurre azioni e
politiche comuni per contrastare la violenza e l’oppressione delle dittature militari al governo.
Nel 1975 il Serpaj contribuì alla fondazione dell’Assemblea permanente per i Diritti Umani e
al Movimento Ecumenico per i Diritti Umani e cominciò una campagna internazionale per
denunciare le atrocità compiute dalle dittature militari.
Esquivel è l’attuale presidente di Serpaj-Argentina.
        \n\n
        <i>“La nonviolenza non è passività, è resistenza attiva all’ingiustizia”</i>.
        \n
Adolfo Pérez Esquivel
    </string>

</resources>
